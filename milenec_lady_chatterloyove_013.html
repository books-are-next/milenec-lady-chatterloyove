<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Kapitola 9">
    <meta name="apple-mobile-web-app-capable" content="yes">
    <title>Kapitola 9</title>
    <link rel="stylesheet" href="./style/style.min.css" media="screen" integrity="sha256-EAcAoh4bH4+fb1dtQiDCgZPfIxnBnL+lbmL5Hc0pzMU=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="David Herbert Lawrence: Milenec lady Chatterleyové">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Milenec lady Chatterleyové">
    <meta property="og:title" content="Milenec lady Chatterleyové">
    <meta property="og:type" content="book">
    <meta property="og:book:author" content="David Herbert Lawrence">
    <meta property="twitter:title" content="David Herbert Lawrence: Milenec lady Chatterleyové">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./milenec_lady_chatterloyove_012.html">
    <link rel="next" href="./milenec_lady_chatterloyove_014.html">
    <meta name="nb-order" content="9">
    <link rel="self" href="milenec_lady_chatterloyove_013.html">
    <meta name="nb-identifier" content="lawrence-milenec-lady-chatterleyove-4d5a151">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="4854" data-nb-chars="29101">
    <nav role="doc-toc">
      <ul class="plain section">
        <li><a href="milenec_lady_chatterloyove_005.html">Kapitola 1</a></li>
        <li><a href="milenec_lady_chatterloyove_006.html">Kapitola 2</a></li>
        <li><a href="milenec_lady_chatterloyove_007.html">Kapitola 3</a></li>
        <li><a href="milenec_lady_chatterloyove_008.html">Kapitola 4</a></li>
        <li><a href="milenec_lady_chatterloyove_009.html">Kapitola 5</a></li>
        <li><a href="milenec_lady_chatterloyove_010.html">Kapitola 6</a></li>
        <li><a href="milenec_lady_chatterloyove_011.html">Kapitola 7</a></li>
        <li><a href="milenec_lady_chatterloyove_012.html">Kapitola 8</a></li>
        <li><a href="milenec_lady_chatterloyove_013.html">Kapitola 9</a></li>
        <li><a href="milenec_lady_chatterloyove_014.html">Kapitola 10</a></li>
        <li><a href="milenec_lady_chatterloyove_015.html">Kapitola 11</a></li>
        <li><a href="milenec_lady_chatterloyove_016.html">Kapitola 12</a></li>
        <li><a href="milenec_lady_chatterloyove_017.html">Kapitola 13</a></li>
        <li><a href="milenec_lady_chatterloyove_018.html">Kapitola 14</a></li>
        <li><a href="milenec_lady_chatterloyove_019.html">Kapitola 15</a></li>
        <li><a href="milenec_lady_chatterloyove_020.html">Kapitola 16</a></li>
        <li><a href="milenec_lady_chatterloyove_021.html">Kapitola 17</a></li>
        <li><a href="milenec_lady_chatterloyove_022.html">Kapitola 18</a></li>
        <li><a href="milenec_lady_chatterloyove_023.html">Kapitola 19</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./milenec_lady_chatterloyove_012.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="2" data-nb-chars="10"><span class="idea" data-nb-ref-number="1" id="idea1" data-nb-words="2" data-nb-chars="10">Kapitola 9</span></h1>
        <section>
          <p class="chunk" data-nb-ref-number="2" data-nb-words="69" data-nb-chars="399"><span class="idea" data-nb-ref-number="2" id="idea2" data-nb-words="69" data-nb-chars="399">Connii překvapoval její vlastní odpor ke&nbsp;Cliffordovi. A&nbsp;co víc, zdálo se&nbsp;jí, že&nbsp;ho&nbsp;vlastně neměla ráda nikdy. Nebyla to&nbsp;nenávist: nebyla v&nbsp;tom žádná vášeň. Ale hluboká fyzická ošklivost. Skoro se&nbsp;jí&nbsp;zdálo, že&nbsp;si&nbsp;ho&nbsp;vzala, protože se&nbsp;jí&nbsp;nějak skrytě fyzicky protivil. Ve&nbsp;skutečnosti si&nbsp;ho&nbsp;ovšem vzala proto, že&nbsp;ji&nbsp;duševně přitahoval a&nbsp;vzrušoval. Připadal jí&nbsp;svým způsobem jako její pán, někdo nad ní.</span></p>
          <p class="chunk" data-nb-ref-number="3" data-nb-words="32" data-nb-chars="178"><span class="idea" data-nb-ref-number="3" id="idea3" data-nb-words="32" data-nb-chars="178">Teď se&nbsp;duševní vzrušení vyčerpalo a&nbsp;zhroutilo a&nbsp;ona si&nbsp;byla vědoma jenom fyzického odporu. Zdvihal se&nbsp;v&nbsp;ní z&nbsp;nejhlubšího nitra a&nbsp;ona si&nbsp;uvědomovala, jak dlouho už&nbsp;jí&nbsp;užírá život.</span></p>
          <p class="chunk" data-nb-ref-number="4" data-nb-words="76" data-nb-chars="494"><span class="idea" data-nb-ref-number="4" id="idea4" data-nb-words="76" data-nb-chars="494">Cítila se&nbsp;slabá a&nbsp;docela ztracená. Toužila po&nbsp;nějaké pomoci zvenčí. Ale taková pomoc by&nbsp;se&nbsp;nenašla na&nbsp;celém světě. Společnost je&nbsp;strašná, protože je&nbsp;nepříčetná. Civilizovaná společnost je&nbsp;šílená. Peníze a&nbsp;takzvaná láska jsou její dvě velké mánie; peníze daleko na&nbsp;prvním místě. Jednotlivec si&nbsp;těmi dvěma způsoby dodává sebejistotu ve&nbsp;své nepříčetné rozervanosti: penězi a&nbsp;láskou. Jako třeba Michaelis! Jeho život i&nbsp;aktivita jsou holé šílenství. I&nbsp;jeho láska byla jenom jistý druh nepříčetnosti.</span></p>
          <p class="chunk" data-nb-ref-number="5" data-nb-words="26" data-nb-chars="157"><span class="idea" data-nb-ref-number="5" id="idea5" data-nb-words="26" data-nb-chars="157">A&nbsp;Clifford právě tak. Všechny ty&nbsp;řeči! Všechno to&nbsp;psaní! Všechno to&nbsp;zuřivé zápolení, aby prorazil! Prostě nepříčetnost. A&nbsp;je to&nbsp;čím dál horší, opravdu mánie.</span></p>
          <p class="chunk" data-nb-ref-number="6" data-nb-words="40" data-nb-chars="252"><span class="idea" data-nb-ref-number="6" id="idea6" data-nb-words="40" data-nb-chars="252">Connie se&nbsp;cítila vyčerpaná strachem. Ale aspoň že&nbsp;Clifford začínal místo na&nbsp;ní&nbsp;křečovitě lpět na&nbsp;paní Boltonové. Nevěděl o&nbsp;tom. Jako u&nbsp;mnoha šílenců se&nbsp;jeho nepříčetnost dala měřit věcmi, které si&nbsp;neuvědomoval; velkými pouštními oblastmi v&nbsp;jeho vědomí.</span></p>
          <p class="chunk" data-nb-ref-number="7" data-nb-words="70" data-nb-chars="467"><span class="idea" data-nb-ref-number="7" id="idea7" data-nb-words="70" data-nb-chars="467">Paní Boltonová byla po&nbsp;mnoha stránkách obdivuhodná. Ale byl v&nbsp;ní onen zvláštní druh touhy komandovat, to&nbsp;nekonečné prosazování vlastní vůle, které je&nbsp;jedním z&nbsp;příznaků nepříčetnosti moderní ženy. <em>Věřila</em>, že&nbsp;jenom slouží a&nbsp;žije pro ostatní. Clifford ji&nbsp;fascinoval, protože v&nbsp;jednom kuse nebo velice často její vůli obracel vniveč, jakoby nějakým rafinovanějším instinktem. Jeho vůle k&nbsp;sebeutvrzení byla jemnější a&nbsp;rafinovanější než její vlastní. Právě tím jí&nbsp;učaroval.</span></p>
          <p class="chunk" data-nb-ref-number="8" data-nb-words="6" data-nb-chars="33"><span class="idea" data-nb-ref-number="8" id="idea8" data-nb-words="6" data-nb-chars="33">Snad tím kdysi učaroval i&nbsp;Connii.</span></p>
          <p class="chunk" data-nb-ref-number="9" data-nb-words="28" data-nb-chars="192"><span class="idea" data-nb-ref-number="9" id="idea9" data-nb-words="28" data-nb-chars="192">„To je&nbsp;tam dneska krásně!“ prohlásila třeba paní Boltonová svým laskajícím, přemlouvavým tónem. „Myslím, že&nbsp;by&nbsp;vám udělalo dobře, kdybyste se&nbsp;trochu projel venku, sluníčko svítí jedna radost.“</span></p>
          <p class="chunk" data-nb-ref-number="10" data-nb-words="15" data-nb-chars="84"><span class="idea" data-nb-ref-number="10" id="idea10" data-nb-words="15" data-nb-chars="84">„Tak? Podala byste mi&nbsp;tamhletu knihu&nbsp;– tu&nbsp;žlutou? A&nbsp;odneste prosím vás ty&nbsp;hyacinty!“</span></p>
          <p class="chunk" data-nb-ref-number="11" data-nb-words="14" data-nb-chars="90"><span class="idea" data-nb-ref-number="11" id="idea11" data-nb-words="14" data-nb-chars="90">„Ale vždyť jsou tak nádherné!“ Protáhla důrazně dlouhé <em>á</em>: náádherné! „A&nbsp;tak báječně voní!“</span></p>
          <p class="chunk" data-nb-ref-number="12" data-nb-words="8" data-nb-chars="55"><span class="idea" data-nb-ref-number="12" id="idea12" data-nb-words="8" data-nb-chars="55">„Právě tu&nbsp;vůni nesnáším,“ namítl. „Je trochu pohřební.“</span></p>
          <p class="chunk" data-nb-ref-number="13" data-nb-words="21" data-nb-chars="146"><span class="idea" data-nb-ref-number="13" id="idea13" data-nb-words="21" data-nb-chars="146">„Vážně, myslíte?“ zvolala překvapeně, trochu uražená, ale udělalo to&nbsp;na&nbsp;ni&nbsp;dojem. A&nbsp;odnesla hyacinty z&nbsp;pokoje, překonaná jeho vyběravějším vkusem.</span></p>
          <p class="chunk" data-nb-ref-number="14" data-nb-words="18" data-nb-chars="120"><span class="idea" data-nb-ref-number="14" id="idea14" data-nb-words="18" data-nb-chars="120">„Mám vás dneska ráno oholit, nebo se&nbsp;radši oholíte sám?“ Pořád tím měkkým, laskajícím, úslužným, ale dirigujícím hlasem.</span></p>
          <p class="chunk" data-nb-ref-number="15" data-nb-words="10" data-nb-chars="63"><span class="idea" data-nb-ref-number="15" id="idea15" data-nb-words="10" data-nb-chars="63">„Nevím. Počkala byste chvíli? Zazvoním na&nbsp;vás, až&nbsp;se&nbsp;rozhodnu.“</span></p>
          <p class="chunk" data-nb-ref-number="16" data-nb-words="23" data-nb-chars="136"><span class="idea" data-nb-ref-number="16" id="idea16" data-nb-words="23" data-nb-chars="136">„Jak si&nbsp;přejete, sire Clifforde!“ odpověděla, tak poddajně a&nbsp;pokorně, a&nbsp;tiše se&nbsp;stáhla. Ale každé odbytí v&nbsp;ní hromadilo novou sílu vůle.</span></p>
          <p class="chunk" data-nb-ref-number="17" data-nb-words="13" data-nb-chars="71"><span class="idea" data-nb-ref-number="17" id="idea17" data-nb-words="13" data-nb-chars="71">Když po&nbsp;nějaké chvíli zazvonil, objevila se&nbsp;okamžitě. A&nbsp;on jí&nbsp;pak řekl:</span></p>
          <p class="chunk" data-nb-ref-number="18" data-nb-words="6" data-nb-chars="33"><span class="idea" data-nb-ref-number="18" id="idea18" data-nb-words="6" data-nb-chars="33">„Snad abyste mě&nbsp;dnes oholila vy.“</span></p>
          <p class="chunk" data-nb-ref-number="19" data-nb-words="9" data-nb-chars="64"><span class="idea" data-nb-ref-number="19" id="idea19" data-nb-words="9" data-nb-chars="64">Srdce jí&nbsp;trochu poskočilo vzrušením a&nbsp;odpověděla obzvlášť měkce:</span></p>
          <p class="chunk" data-nb-ref-number="20" data-nb-words="5" data-nb-chars="33"><span class="idea" data-nb-ref-number="20" id="idea20" data-nb-words="5" data-nb-chars="33">„Jak si&nbsp;přejete, sire Clifforde!“</span></p>
          <p class="chunk" data-nb-ref-number="21" data-nb-words="94" data-nb-chars="534"><span class="idea" data-nb-ref-number="21" id="idea21" data-nb-words="94" data-nb-chars="534">Byla velmi obratná, dotýkala se&nbsp;ho&nbsp;hebce a&nbsp;váhavě, s&nbsp;pomalými prodlevami. Zpočátku se&nbsp;mu&nbsp;ten nekonečně měkký dotyk jejích prstů na&nbsp;jeho tváři protivil. Ale teď ho&nbsp;měl rád a&nbsp;cítil při něm vzrůstající rozkoš. Nechal se&nbsp;od&nbsp;ní&nbsp;holit skoro každý den: s&nbsp;její tváří blízko své, s&nbsp;očima tak pozorně soustředěnýma, jak se&nbsp;upínala na&nbsp;to, aby to&nbsp;dělala správně. A&nbsp;postupně konečky jejích prstů poznaly jeho tváře i&nbsp;rty, jeho čelisti i&nbsp;hrdlo dokonale. Byl dobře živený a&nbsp;vypadal blahobytně, obličej i&nbsp;krk měl docela hezký a&nbsp;byl urozený džentlmen.</span></p>
          <p class="chunk" data-nb-ref-number="22" data-nb-words="34" data-nb-chars="199"><span class="idea" data-nb-ref-number="22" id="idea22" data-nb-words="34" data-nb-chars="199">I&nbsp;ona byla hezká, bledá, s&nbsp;podlouhlou a&nbsp;naprosto klidnou tváři, se&nbsp;zářivýma očima, které však nic neprozrazovaly. Postupně, s&nbsp;nekonečnou něhou, skoro s&nbsp;láskou, ho&nbsp;popadala za&nbsp;krk a&nbsp;on se&nbsp;jí&nbsp;poddával.</span></p>
          <p class="chunk" data-nb-ref-number="23" data-nb-words="95" data-nb-chars="562"><span class="idea" data-nb-ref-number="23" id="idea23" data-nb-words="95" data-nb-chars="562">Dělala teď pro něj skoro všechno a&nbsp;on si&nbsp;v&nbsp;jejích rukou připadal víc doma, méně se&nbsp;styděl přijímat od&nbsp;ní&nbsp;tělesné služby než od&nbsp;Connie. Ráda se&nbsp;jím zabývala. Starala se&nbsp;o&nbsp;jeho tělo s&nbsp;láskou, až&nbsp;po&nbsp;ty&nbsp;nejdůvěrnější služby. Řekla jednou Connii: „Všichni mužští jsou jako miminka, když je&nbsp;pořádně prokouknete. Bodejť, ošetřovala jsem pár nejotrlejších chlapíků, co&nbsp;kdy sfárali do&nbsp;tevershallské šachty. Ale sotva je&nbsp;něco zabolí, že&nbsp;potřebujou, aby se&nbsp;o&nbsp;ně člověk staral, hned jsou z&nbsp;nich miminka, prostě odrostlá miminka. Jsou v&nbsp;tom všichni stejní, jeden jako druhý.“</span></p>
          <p class="chunk" data-nb-ref-number="24" data-nb-words="79" data-nb-chars="515"><span class="idea" data-nb-ref-number="24" id="idea24" data-nb-words="79" data-nb-chars="515">Zpočátku si&nbsp;paní Boltonová myslela, že&nbsp;takový džentlmen, <em>skutečný</em> džentlmen jako sir Clifford, není jako ti&nbsp;druzí. Takže nad ní&nbsp;měl Clifford nejdřív hodně navrch. Ale postupně, když ho&nbsp;pořádně prokoukla, abychom užili jejího vlastního výrazu, zjistila, že&nbsp;je&nbsp;jako všichni ostatní, miminko narostlé do&nbsp;mužských rozměrů, ale miminko s&nbsp;divnými náladami a&nbsp;s&nbsp;rafinovanými způsoby a&nbsp;schopností sebevlády a&nbsp;s&nbsp;všemožnými nezvyklými vědomostmi, o&nbsp;jakých se&nbsp;jí&nbsp;dřív ani nesnilo, a&nbsp;s&nbsp;jejichž pomocí ji&nbsp;dosud dokázal sekýrovat.</span></p>
          <p class="chunk" data-nb-ref-number="25" data-nb-words="30" data-nb-chars="171"><span class="idea" data-nb-ref-number="25" id="idea25" data-nb-words="30" data-nb-chars="171">Connii to&nbsp;někdy pokoušelo, aby mu&nbsp;řekla: „Proboha, neupadej tak hrozně té&nbsp;ženské do&nbsp;područí!“ Ale nakonec si&nbsp;uvědomila, že&nbsp;už&nbsp;jí&nbsp;na&nbsp;něm nezáleží natolik, aby mu&nbsp;to&nbsp;říkala.</span></p>
          <p class="chunk" data-nb-ref-number="26" data-nb-words="46" data-nb-chars="277"><span class="idea" data-nb-ref-number="26" id="idea26" data-nb-words="46" data-nb-chars="277">Pořád ještě měli ve&nbsp;zvyku trávit večery spolu, až&nbsp;do&nbsp;deseti hodin. To&nbsp;spolu hovořili nebo četli nebo probírali jeho rukopis. Ale vzrušení z&nbsp;toho vyprchalo. Jeho rukopisy ji&nbsp;znudily. Jenže mu&nbsp;je&nbsp;dosud poslušně opisovala na&nbsp;stroji. Brzy však měla paní Boltonová obstarat i&nbsp;tohle.</span></p>
          <p class="chunk" data-nb-ref-number="27" data-nb-words="66" data-nb-chars="390"><span class="idea" data-nb-ref-number="27" id="idea27" data-nb-words="66" data-nb-chars="390">Connie jí&nbsp;totiž navrhla, aby se&nbsp;naučila psát na&nbsp;stroji. A&nbsp;paní Boltonová, vždycky ochotná, začala okamžitě a&nbsp;pilně cvičila. A&nbsp;tak jí&nbsp;teď Clifford tu&nbsp;a&nbsp;tam nadiktoval nějaký dopis a&nbsp;ona ho&nbsp;napsala, sice dost pomalu, ale správně. A&nbsp;on s&nbsp;ní projevoval velkou trpělivost, hláskoval jí&nbsp;obtížná slova nebo občasné francouzské obraty. Vzrušovalo ji&nbsp;to&nbsp;tak, že&nbsp;mu&nbsp;působilo skoro rozkoš poučovat ji.</span></p>
          <p class="chunk" data-nb-ref-number="28" data-nb-words="18" data-nb-chars="107"><span class="idea" data-nb-ref-number="28" id="idea28" data-nb-words="18" data-nb-chars="107">A&nbsp;Connie teď občas předstírala bolení hlavy jako omluvu, aby mohla po&nbsp;večeři odejít nahoru do&nbsp;svého pokoje.</span></p>
          <p class="chunk" data-nb-ref-number="29" data-nb-words="10" data-nb-chars="68"><span class="idea" data-nb-ref-number="29" id="idea29" data-nb-words="10" data-nb-chars="68">„Třeba si&nbsp;s&nbsp;tebou paní Boltonová zahraje piket,“ říkala Cliffordovi.</span></p>
          <p class="chunk" data-nb-ref-number="30" data-nb-words="14" data-nb-chars="74"><span class="idea" data-nb-ref-number="30" id="idea30" data-nb-words="14" data-nb-chars="74">„O&nbsp;mne si&nbsp;nedělej starosti. Jdi si&nbsp;do&nbsp;svého pokoje a&nbsp;odpočiň si, miláčku.“</span></p>
          <p class="chunk" data-nb-ref-number="31" data-nb-words="69" data-nb-chars="406"><span class="idea" data-nb-ref-number="31" id="idea31" data-nb-words="69" data-nb-chars="406">Ale sotvaže odešla, zazvonil na&nbsp;paní Boltonovou a&nbsp;požádal ji, aby rozdala karty na&nbsp;piket nebo na&nbsp;bezik nebo si&nbsp;s&nbsp;ním dokonce zahrála šachy. Všechny ty&nbsp;hry ji&nbsp;naučil. A&nbsp;Connii podivně vadilo, když viděla paní Boltonovou, zardělou a&nbsp;rozechvělou jako malá holčička, jak se&nbsp;nejistými prsty dotýká královny nebo koně a&nbsp;znovu je&nbsp;odtahuje. A&nbsp;jak jí&nbsp;Clifford s&nbsp;náznakem úsměvu a&nbsp;s&nbsp;napůl škádlivou povýšeností říká:</span></p>
          <p class="chunk" data-nb-ref-number="32" data-nb-words="7" data-nb-chars="50"><span class="idea" data-nb-ref-number="32" id="idea32" data-nb-words="7" data-nb-chars="50">„Musíte říci <em>j’adoube</em>, že&nbsp;tou figurkou nehrajete!“</span></p>
          <p class="chunk" data-nb-ref-number="33" data-nb-words="12" data-nb-chars="73"><span class="idea" data-nb-ref-number="33" id="idea33" data-nb-words="12" data-nb-chars="73">Vzhlédla k&nbsp;němu zářícíma poplašenýma očima a&nbsp;pak plaše a&nbsp;poslušně špitla:</span></p>
          <p class="chunk" data-nb-ref-number="34" data-nb-words="1" data-nb-chars="11"><span class="idea" data-nb-ref-number="34" id="idea34" data-nb-words="1" data-nb-chars="11">„<em>J’adoube.</em>“</span></p>
          <p class="chunk" data-nb-ref-number="35" data-nb-words="56" data-nb-chars="313"><span class="idea" data-nb-ref-number="35" id="idea35" data-nb-words="56" data-nb-chars="313">Ano, vzdělával ji. A&nbsp;dělalo mu&nbsp;to&nbsp;dobře, dávalo mu&nbsp;to&nbsp;pocit moci. A&nbsp;ji to&nbsp;vzrušovalo. Zmocňovala se&nbsp;kousek po&nbsp;kousku všech panských vědomostí, všeho, co&nbsp;z&nbsp;pánů dělalo vyšší třídu, vyjma peněz. To&nbsp;ji&nbsp;uchvacovalo. A&nbsp;zároveň mu&nbsp;vnukala přání mít ji&nbsp;vedle sebe. Jemně a&nbsp;skrytě mu&nbsp;lichotila, a&nbsp;to ji&nbsp;vzrušovalo nejvíc.</span></p>
          <p class="chunk" data-nb-ref-number="36" data-nb-words="141" data-nb-chars="880"><span class="idea" data-nb-ref-number="36" id="idea36" data-nb-words="141" data-nb-chars="880">Connii se&nbsp;zdálo, že&nbsp;se&nbsp;Clifford doopravdy vybarvuje; připadal jí&nbsp;trochu vulgární, trochu všední, neoduševnělý a&nbsp;dost vypasený. Právě tak triky a&nbsp;pokorná panovačnost Ivy Boltonové byly až&nbsp;příliš průhledné. Ale Connie nevycházela z&nbsp;údivu nad opravdovým vzrušením, které v&nbsp;té ženě Clifford vyvolává. Bylo by&nbsp;omylem říci, že&nbsp;je&nbsp;do&nbsp;něho zamilovaná. Vzrušoval ji&nbsp;styk s&nbsp;mužem z&nbsp;vyšší třídy, s&nbsp;tím šlechtickým džentlmenem, s&nbsp;tím spisovatelem, který umí psát knihy a&nbsp;básně a&nbsp;jehož fotografie se&nbsp;objevují v&nbsp;obrázkových časopisech. Rozpalovalo ji&nbsp;to&nbsp;až&nbsp;k&nbsp;nepřirozené vášni. A&nbsp;to, jak ji&nbsp;„vzdělával“, v&nbsp;ní probouzelo mnohem hlubší rozechvění a&nbsp;odezvu, než by&nbsp;dokázal jakýkoli milostný poměr. Po&nbsp;pravdě řečeno, právě to, že&nbsp;k&nbsp;žádnému milostnému poměru nemohlo dojít, jí&nbsp;ponechávalo volnost vzrušovat se&nbsp;až&nbsp;do&nbsp;morku kostí touhle jinou vášní, tou zvláštní vášní <em>poznání</em>, poznání toho, co&nbsp;ví&nbsp;on.</span></p>
          <p class="chunk" data-nb-ref-number="37" data-nb-words="48" data-nb-chars="309"><span class="idea" data-nb-ref-number="37" id="idea37" data-nb-words="48" data-nb-chars="309">Nebylo pochyby, že&nbsp;ho&nbsp;svým způsobem miluje, ať&nbsp;už&nbsp;slovu milovat připisujeme jakoukoli moc. Vypadala tak hezky a&nbsp;tak mladě a&nbsp;šedé oči měla někdy přímo kouzelné. A&nbsp;zároveň z&nbsp;ní vyzařovalo jakési číhavé hebké uspokojení, skoro triumfální soukromé uspokojení. Br, tohle soukromé uspokojení! Jak se&nbsp;Connii hnusilo!</span></p>
          <p class="chunk" data-nb-ref-number="38" data-nb-words="33" data-nb-chars="180"><span class="idea" data-nb-ref-number="38" id="idea38" data-nb-words="33" data-nb-chars="180">Ale není divu, že&nbsp;Clifforda ta&nbsp;ženská upoutala. Úplně ho&nbsp;svým naléhavým způsobem zbožňovala a&nbsp;byla mu&nbsp;naprosto k&nbsp;službám, ať&nbsp;si&nbsp;s&nbsp;ní dělá, co&nbsp;chce. Není divu, že&nbsp;mu&nbsp;to&nbsp;zalichotilo!</span></p>
          <p class="chunk" data-nb-ref-number="39" data-nb-words="162" data-nb-chars="1060"><span class="idea" data-nb-ref-number="39" id="idea39" data-nb-words="162" data-nb-chars="1060">Connie slýchala dlouhé hovory mezi těmi dvěma. Nebo spíš většinou promluvy paní Boltonové. Zahrnula Clifforda přívalem vesnických klepů z&nbsp;Tevershallu. Vlastně víc než klepů. Byla v&nbsp;tom paní Gaskellová a&nbsp;George Eliotová a&nbsp;slečna Mittfordová všechny dohromady a&nbsp;ještě spousta navíc, co&nbsp;tyhle dámy vynechaly. Jakmile paní Boltonová jednou spustila, byla ve&nbsp;výkladech ze&nbsp;života vesničanů nad všechny knihy. Znala je&nbsp;všechny tak důvěrně a&nbsp;měla o&nbsp;všechny jejich záležitosti tak zvláštní žhavý zájem, že&nbsp;bylo podivuhodné, i&nbsp;když <em>trošičku</em> pokořující poslouchat ji. „Probírat Tevershall,“ jak tomu sama říkala, si&nbsp;zpočátku před Cliffordem netroufala. Ale jakmile jednou začala, už&nbsp;to&nbsp;jelo. Clifford hledal „materiál“ a&nbsp;nacházel ho&nbsp;tu&nbsp;spoustu. Connie si&nbsp;uvědomila, že&nbsp;jeho takzvaný génius záleží právě v&nbsp;tomhle: ve&nbsp;zřejmém talentu pro osobní drby, chytře a&nbsp;zdánlivě neosobním. Paní Boltonová se&nbsp;samozřejmě vždycky náramně rozehřála, když „probírala Tevershall“. Dala se&nbsp;tím přímo strhnout. A&nbsp;bylo úžasné, co&nbsp;se&nbsp;všechno dálo a&nbsp;o&nbsp;čem věděla. Stačilo by&nbsp;to&nbsp;na&nbsp;tucty svazků.</span></p>
          <p class="chunk" data-nb-ref-number="40" data-nb-words="136" data-nb-chars="879"><span class="idea" data-nb-ref-number="40" id="idea40" data-nb-words="136" data-nb-chars="879">Connii fascinovalo poslouchat ji. Ale pak se&nbsp;vždycky trochu styděla. Neměla poslouchat s&nbsp;takovou zvrácenou hltavou zvědavostí. Člověk koneckonců může vyslechnout i&nbsp;ty nejsoukromější záležitosti jiných lidí, ale jenom v&nbsp;duchu úcty k&nbsp;té zápasící a&nbsp;ubíjené věci, jakou je&nbsp;každá lidská duše, a&nbsp;v&nbsp;duchu jemně rozlišující účasti. Vždyť dokonce i&nbsp;satira je&nbsp;jistý způsob účasti. Právě způsob, jakým se&nbsp;k&nbsp;něčemu upíná či&nbsp;před něčím vzpírá naše účastenství, určuje vlastně náš život. A&nbsp;v&nbsp;tom tkví ohromná důležitost románu, jestliže se&nbsp;s&nbsp;ním správně zachází. Román může informovat a&nbsp;zavést k&nbsp;novým břehům proud našeho účastného vědomí, a&nbsp;může naši účast odvrátit od&nbsp;věcí, které odumřely. Proto nám může správně pojatý román odhalit nejtajnější místa života, neboť především právě těmi <em>vášnivými</em> tajnými místy života musí proudit příliv a&nbsp;odliv citlivého uvědomění, očišťující a&nbsp;osvěžující.</span></p>
          <p class="chunk" data-nb-ref-number="41" data-nb-words="109" data-nb-chars="726"><span class="idea" data-nb-ref-number="41" id="idea41" data-nb-words="109" data-nb-chars="726">Ale román, stejně jako klevetění, může vyvolat i&nbsp;falešnou účast či&nbsp;odpor, mechanické vzněty zhoubné pro duši. Román může glorifikovat i&nbsp;nejzkaženější pocity, pokud jsou konvenčně „čisté“. Pak se&nbsp;román, stejně jako klevetění, stává nakonec něčím neřestným, a&nbsp;stejně jako kleveta tím neřestnějším, poněvadž je&nbsp;vždycky okázale na&nbsp;straně andělů. Klevetění paní Boltonové bylo vždycky na&nbsp;straně andělů. „A&nbsp;on byl takový <em>mizera</em> a&nbsp;ona tak <em>slušná</em> ženská.“ Kdežto ve&nbsp;skutečnosti, jak Connie vyrozuměla i&nbsp;z&nbsp;drbů paní Boltonové, ta&nbsp;ženská byla jenom opatrnická a&nbsp;muž vzteklý poctivec. Jenomže v&nbsp;neřestném, konvenčním usměrnění účasti paní Boltonovou z&nbsp;něho vzteklá poctivost udělala „mizeru“ a&nbsp;z&nbsp;ní udělalo opatrnictví „slušnou ženskou“.</span></p>
          <p class="chunk" data-nb-ref-number="42" data-nb-words="25" data-nb-chars="162"><span class="idea" data-nb-ref-number="42" id="idea42" data-nb-words="25" data-nb-chars="162">Proto bylo klevetění pokořující. A&nbsp;z&nbsp;téhož důvodu je&nbsp;pokořující i&nbsp;většina románů, zvlášť těch populárních. Veřejnost dnes reaguje pouze na&nbsp;výzvu ke&nbsp;svým neřestem.</span></p>
          <p class="chunk" data-nb-ref-number="43" data-nb-words="59" data-nb-chars="382"><span class="idea" data-nb-ref-number="43" id="idea43" data-nb-words="59" data-nb-chars="382">Přesto však řeči paní Boltonové ukázaly člověku vesnici Tevershall v&nbsp;novém světle. Vypadala najednou jako strašlivá vroucí změť ohavností, vůbec ne&nbsp;tak jednotvárně šedivá, jak se&nbsp;zdála zvenčí. Clifford samozřejmě znal od&nbsp;vidění většinu lidí, o&nbsp;kterých byla řeč. Connie z&nbsp;nich znala jenom pár. Ale znělo to&nbsp;opravdu spíš jako vyprávění ze&nbsp;středoafrické džungle než z&nbsp;anglické vesnice.</span></p>
          <p class="chunk" data-nb-ref-number="44" data-nb-words="856" data-nb-chars="4770"><span class="idea" data-nb-ref-number="44" id="idea44" data-nb-words="856" data-nb-chars="4770">„Snad jste slyšeli, že&nbsp;se&nbsp;slečna Allsoppová minulý týden vdávala! Že&nbsp;ne? Slečna Allsoppová, dcera starého Jamese, toho ševce Allsoppa. Víte, postavili si&nbsp;domek na&nbsp;Pye Croft. Děda umřel loni, jak upadl; bylo mu&nbsp;třiaosmdesát a&nbsp;čipera byl jako mladík. A&nbsp;pak uklouzl na&nbsp;kopečku v&nbsp;Lesejčku, na&nbsp;klouzačce, co&nbsp;si&nbsp;tam kluci udělali loni v&nbsp;zimě; zlomil si&nbsp;nohu ve&nbsp;stehně a&nbsp;to byl jeho konec, chudáka starého, byla to&nbsp;zkrátka smůla. No, a&nbsp;všechny peníze odkázal Tattii, synům nenechal ani vindru. A&nbsp;Tattie, ta&nbsp;je&nbsp;o&nbsp;pět let&nbsp;– no&nbsp;jo, loni na&nbsp;podzim jí&nbsp;bylo třiapadesát. A&nbsp;víte, byla to&nbsp;taková zbožná metodistická rodina, namouduši. Ona učila v&nbsp;nedělní škole, třicet let, až&nbsp;do&nbsp;tátovy smrti. A&nbsp;pak začala chodit s&nbsp;jedním chlapíkem z&nbsp;Kinbrooku, já&nbsp;nevím, jestli ho&nbsp;znáte, s&nbsp;takovým starším mužským s&nbsp;červeným nosem, dost velkým fešákem, Willcock se&nbsp;jmenuje a&nbsp;dělá u&nbsp;Harrisona na&nbsp;pile. No, je&nbsp;mu&nbsp;nejmíň pětašedesát, ale kdybyste je&nbsp;viděli, řekli byste, že&nbsp;je&nbsp;to&nbsp;páreček mladých hrdliček, vodí se&nbsp;v&nbsp;podpaží a&nbsp;líbají se&nbsp;u&nbsp;vrátek, namouduši, a&nbsp;ona mu&nbsp;sedává na&nbsp;klíně zrovna v&nbsp;tom arkýři, co&nbsp;vede na&nbsp;pyecroftskou ulici, aby na&nbsp;ně&nbsp;kdekdo viděl. A&nbsp;on už&nbsp;má&nbsp;syny přes čtyřicítku; žena mu&nbsp;umřela teprve předloni. Jestli se&nbsp;starý James Allsopp neobrací v&nbsp;hrobě, tak jenom proto, že&nbsp;to&nbsp;nejde; vždyť ji&nbsp;držel tak zkrátka! A&nbsp;teďka se&nbsp;vzali a&nbsp;odstěhovali se&nbsp;do&nbsp;Kinbrooku, a&nbsp;ona prej chodí od&nbsp;rána do&nbsp;večera v&nbsp;županu, to&nbsp;je&nbsp;asi podívaná! Je&nbsp;to&nbsp;namouduši hrůza, jak se&nbsp;ta&nbsp;stará generace spouští. Je&nbsp;daleko horší než mládež, a&nbsp;daleko nechutnější. Já&nbsp;osobně si&nbsp;myslím, že&nbsp;za&nbsp;to&nbsp;může biograf. Vždycky jsem říkala: jděte si&nbsp;na&nbsp;dobrý poučný film, ale jen se&nbsp;proboha vyhněte těmhle dramatům a&nbsp;filmům o&nbsp;lásce. Aspoň děti na&nbsp;ně&nbsp;nepouštějte! Ale vidíte, dospělí jsou ještě horší než ty&nbsp;děti, a&nbsp;staří vyvádějí jako pominutí. Vykládejte jim o&nbsp;morálce! Nikdo na&nbsp;to&nbsp;nedbá. Lidi si&nbsp;dělají, co&nbsp;chtějí, a&nbsp;daleko víc si&nbsp;taky užijou, to&nbsp;se&nbsp;teda musí nechat. Ale teďka budou muset zatáhnout růžky, když je&nbsp;na&nbsp;šachtách tak málo práce a&nbsp;lidi nemají peníze. A&nbsp;jak nadávají, to&nbsp;je&nbsp;hrůza, hlavně ženský! Mužský jsou takoví dobráci trpěliví. Co&nbsp;taky zmůžou, chudáci? Ale ženský, ty&nbsp;nejsou k&nbsp;udržení! Vytahujou se&nbsp;sbírkou na&nbsp;svatební dar pro princeznu Mary, a&nbsp;když pak vidí všechny ty&nbsp;senzační věci, co&nbsp;dostala, tak je&nbsp;prostě popadne rapl: copak vona je&nbsp;něco lepšího než my? Proč nedá firma Swan &amp; Edgar <em>jeden</em> kožich mně, místo aby jí&nbsp;dávala šest? Že&nbsp;já&nbsp;jsem si&nbsp;nenechala těch svejch deset šilinků! Copak dá&nbsp;vona <em>mně</em>, to&nbsp;bych ráda věděla! Já&nbsp;si&nbsp;nemůžu koupit ani novej kabát na&nbsp;jaro, táta na&nbsp;to&nbsp;nevydělá, a&nbsp;vona toho dostává vagóny! Už&nbsp;je&nbsp;načase, aby chudáci měli taky něco na&nbsp;útratu, boháči si&nbsp;už&nbsp;na&nbsp;těch penězích seděj dost dlouho! Potřebuju na&nbsp;jaro novej kabát, potřebuju ho&nbsp;jako sůl, ale kde na&nbsp;něj mám vzít? Já&nbsp;jim vždycky říkám: ‚Děkujte pánubohu, že&nbsp;máte co&nbsp;jíst a&nbsp;co na&nbsp;sebe, žádnou módní parádu nepotřebujete!‘ a&nbsp;ony si&nbsp;na&nbsp;mě&nbsp;vyjedou: ‚Proč neděkuje pánubohu princezna Mary, že&nbsp;může chodit ve&nbsp;svejch starejch hadrech a&nbsp;jinak že&nbsp;nemá nic? Lidi jako <em>vona</em> toho maj vagóny, a&nbsp;já nemám ani ten novej kabát na&nbsp;jaro! Dyť je&nbsp;to&nbsp;hanba! Princezna! Houby princezna! Na&nbsp;prachách záleží, a&nbsp;protože vona jich už&nbsp;má&nbsp;jako smetí, tak jí&nbsp;cpou eště další! Mně nikdo nedá nic, a&nbsp;mám na&nbsp;to&nbsp;zrovna takový právo jako každá jiná. Nevykládejte mi&nbsp;vo&nbsp;vychování. Jenom na&nbsp;prachách záleží. Potřebuju novej kabát na&nbsp;jaro jako sůl a&nbsp;nedostanu ho, poněvač na&nbsp;něj nejsou prachy…‘ To&nbsp;je&nbsp;tak všechno, co&nbsp;je&nbsp;zajímá, paráda. Klidně dají sedm nebo osm liber na&nbsp;zimní kabát&nbsp;– havířské holky, považte&nbsp;– a&nbsp;dvě libry za&nbsp;letní klobouček. A&nbsp;pak si&nbsp;jdou v&nbsp;těch svých letních kloboučkách za&nbsp;dvě libry do&nbsp;kaple, holky, co&nbsp;by&nbsp;se&nbsp;za&nbsp;mých časů pyšnily v&nbsp;klobouku za&nbsp;tři a&nbsp;půl šilinku. Slyšela jsem, že&nbsp;při letošním výročí, když si&nbsp;metodisti postavili pro děti z&nbsp;nedělní školy pódium jako tribunu, skoro až&nbsp;do&nbsp;stropu, slečna Thompsonová, která má&nbsp;v&nbsp;nedělní škole první dívčí třídu, prý prohlásila, že&nbsp;na&nbsp;tom pódiu sedí víc než tisíc liber v&nbsp;nových nedělních šatech! A&nbsp;to prosím v&nbsp;dnešních časech! Jenže jim to&nbsp;nevymluvíte. Zbláznily se&nbsp;do&nbsp;těch šatů. A&nbsp;kluci taky. Mládenci utratí všechno do&nbsp;poslední pence jenom na&nbsp;sebe, na&nbsp;šaty, na&nbsp;kouření a&nbsp;na pití v&nbsp;Havířském ráji, nebo si&nbsp;dvakrát třikrát týdně vyjedou do&nbsp;Sheffieldu. Inu, svět už&nbsp;není, co&nbsp;býval. A&nbsp;ničeho se&nbsp;to&nbsp;nebojí a&nbsp;před ničím to&nbsp;nemá respekt, tahle mládež. Starší chlapi jsou trpěliví dobráci, namouduši, dávají ženám všechno. A&nbsp;takhle to&nbsp;pak dopadá! Ženské jsou jako posedlé. Ale mládenci už&nbsp;taky nejsou jako jejich tátové. Kdepak něco obětovat, všechno jen pro sebe. Když jim řeknete, že&nbsp;by&nbsp;měli dávat taky něco domů, řeknou vám: ‚To počká, chci si&nbsp;něco užít, dokavaď můžu. Všecko vostatní počká!‘ Jsou hrubí a&nbsp;sobečtí až&nbsp;hrůza. Všechno leží jenom na&nbsp;starších mužských, a&nbsp;to nemůže vést k&nbsp;ničemu dobrému.“</span></p>
          <p class="chunk" data-nb-ref-number="45" data-nb-words="22" data-nb-chars="135"><span class="idea" data-nb-ref-number="45" id="idea45" data-nb-words="22" data-nb-chars="135">Clifford začínal svou vesnici vidět novýma očima. Vždycky mu&nbsp;naháněla strach, ale pokládal poměry v&nbsp;ní za&nbsp;víceméně ustálené. Ale teď&nbsp;–?</span></p>
          <p class="chunk" data-nb-ref-number="46" data-nb-words="8" data-nb-chars="55"><span class="idea" data-nb-ref-number="46" id="idea46" data-nb-words="8" data-nb-chars="55">„Je mezi lidmi hodně socialistů, bolševiků?“ zeptal se.</span></p>
          <p class="chunk" data-nb-ref-number="47" data-nb-words="86" data-nb-chars="515"><span class="idea" data-nb-ref-number="47" id="idea47" data-nb-words="86" data-nb-chars="515">„Inu,“ odpověděla paní Boltonová, „pár křiklounů si&nbsp;pouští pusu na&nbsp;špacír. Ale většinou jsou to&nbsp;ženské, když se&nbsp;zadluží. Mužští si&nbsp;toho nevšímají. Nevěřím, že&nbsp;by&nbsp;se&nbsp;z&nbsp;našich tevershallských mužských dali nadělat ruďasi. Na&nbsp;to&nbsp;jsou moc slušní. Ale mladí někdy žvaní. Ne&nbsp;že&nbsp;by&nbsp;jim na&nbsp;tom opravdu záleželo. Chtějí mít jenom čím zacinkat v&nbsp;kapse, aby to&nbsp;mohli utratit v&nbsp;Ráji nebo si&nbsp;zaflámovat v&nbsp;Sheffieldu. Na&nbsp;ničem jiném jim nezáleží. Když mají kapsu prázdnou, poslouchají řeči ruďasů. Ale nikdo tomu opravdu nevěří.“</span></p>
          <p class="chunk" data-nb-ref-number="48" data-nb-words="6" data-nb-chars="42"><span class="idea" data-nb-ref-number="48" id="idea48" data-nb-words="6" data-nb-chars="42">„Tak myslíte, že&nbsp;nehrozí žádné nebezpečí?“</span></p>
          <p class="chunk" data-nb-ref-number="49" data-nb-words="154" data-nb-chars="874"><span class="idea" data-nb-ref-number="49" id="idea49" data-nb-words="154" data-nb-chars="874">„Ale ne! Když dost vydělávají, tak ne. Ale kdyby se&nbsp;jim delší dobu vedlo špatně, ti&nbsp;mladí by&nbsp;mohli začít vyvádět. Říkám vám, že&nbsp;je&nbsp;to&nbsp;sobecká, zkažená banda. Nic neberou vážně, leda to&nbsp;svoje vytahování na&nbsp;motorkách a&nbsp;tancovačky v&nbsp;Palais-de-dance v&nbsp;Sheffieldu. Žádnou vážnost jim do&nbsp;hlavy nevtlučete. I&nbsp;ti&nbsp;nejvážnější se&nbsp;nastrojí do&nbsp;večerních šatů a&nbsp;vyrazí do&nbsp;Paláce předvádět se&nbsp;před hromadou holek a&nbsp;trdlovat ten nový charleston a&nbsp;podobně. Vsadila bych se, že&nbsp;autobus je&nbsp;někdy plný těch mladíků ve&nbsp;večerním, havířských synků na&nbsp;cestě do&nbsp;Paláce, až&nbsp;na&nbsp;ty, co&nbsp;jedou se&nbsp;svýma holkama auťákem nebo na&nbsp;motorce. Na&nbsp;nic nemyslí vážně&nbsp;– leda na&nbsp;dostihy v&nbsp;Doncasteru nebo Derby; všichni totiž sázejí na&nbsp;koníčky. A&nbsp;na kopanou! Ale ani kopaná už&nbsp;není, co&nbsp;byla, zdaleka ne. Je&nbsp;to&nbsp;prý pro ně&nbsp;moc velká dřina. Ne, to&nbsp;si&nbsp;radši vyrazí v&nbsp;sobotu odpoledne do&nbsp;Sheffieldu nebo do&nbsp;Nottinghamu.“</span></p>
          <p class="chunk" data-nb-ref-number="50" data-nb-words="4" data-nb-chars="20"><span class="idea" data-nb-ref-number="50" id="idea50" data-nb-words="4" data-nb-chars="20">„Ale co&nbsp;dělají tam?“</span></p>
          <p class="chunk" data-nb-ref-number="51" data-nb-words="45" data-nb-chars="247"><span class="idea" data-nb-ref-number="51" id="idea51" data-nb-words="45" data-nb-chars="247">„Inu, flákají se&nbsp;– a&nbsp;pijou čaj v&nbsp;nějaké nóbl čajovně, jako je&nbsp;třeba Mikádo&nbsp;– nebo jdou do&nbsp;Paláce nebo do&nbsp;biásku nebo na&nbsp;varietní program do&nbsp;Empiru, vždycky s&nbsp;nějakou holkou. Holky jsou stejně utržené ze&nbsp;řetězu jako mládenci. Dělají si, co&nbsp;chtějí.“</span></p>
          <p class="chunk" data-nb-ref-number="52" data-nb-words="8" data-nb-chars="40"><span class="idea" data-nb-ref-number="52" id="idea52" data-nb-words="8" data-nb-chars="40">„A&nbsp;co dělají, když na&nbsp;to&nbsp;nemají peníze?“</span></p>
          <p class="chunk" data-nb-ref-number="53" data-nb-words="61" data-nb-chars="346"><span class="idea" data-nb-ref-number="53" id="idea53" data-nb-words="61" data-nb-chars="346">„Zdá se, že&nbsp;je&nbsp;vždycky nějak seženou. A&nbsp;začnou mluvit ošklivě. Ale nevím, jak by&nbsp;se&nbsp;mohli zbolševizovat, když mládenci nechtějí nic jiného než peníze na&nbsp;zábavu a&nbsp;děvčata zrovna tak, na&nbsp;parádu, a&nbsp;o&nbsp;nic jiného jim nejde. Nemají na&nbsp;to&nbsp;dost rozumu, aby z&nbsp;nich byli socialisti. Nemají dost vážnosti, aby něco brali opravdu vážně, a&nbsp;nikdy nebudou mít.“</span></p>
          <p class="chunk" data-nb-ref-number="54" data-nb-words="46" data-nb-chars="300"><span class="idea" data-nb-ref-number="54" id="idea54" data-nb-words="46" data-nb-chars="300">Connie si&nbsp;říkala, jak strašně se&nbsp;nižší třída podobá všem ostatním třídám. Všude je&nbsp;to&nbsp;pořád stejné, v&nbsp;Tevershallu jako ve&nbsp;vznešeném londýnském Mayfairu nebo Kensingtonu. Všude dneska najdete jenom jednu třídu: penězolovce. Penězolovce a&nbsp;penězolovkyně, a&nbsp;liší se&nbsp;jedině tím, kolik mají a&nbsp;kolik chtějí.</span></p>
          <p class="chunk" data-nb-ref-number="55" data-nb-words="45" data-nb-chars="266"><span class="idea" data-nb-ref-number="55" id="idea55" data-nb-words="45" data-nb-chars="266">Pod vlivem paní Boltonové se&nbsp;Clifford začal znovu zajímat o&nbsp;doly. Začal mít pocit, že&nbsp;má&nbsp;své místo ve&nbsp;světě. Nabyl nové sebejistoty. Koneckonců je&nbsp;skutečný pán Tevershallu, je&nbsp;vlastně totožný s&nbsp;šachtou. Byl to&nbsp;nový pocit moci, něco, před čím až&nbsp;dosud bázlivě couval.</span></p>
          <p class="chunk" data-nb-ref-number="56" data-nb-words="58" data-nb-chars="362"><span class="idea" data-nb-ref-number="56" id="idea56" data-nb-words="58" data-nb-chars="362">Tevershallské doly doklepávaly. V&nbsp;provozu zůstaly jenom dvě šachty: sám Tevershall a&nbsp;Nový Londýn. Tevershall kdysi býval věhlasný důl a&nbsp;vynášel věhlasné peníze. Ale jeho slavné časy minuly. Nový Londýn nebyl nikdy příliš výnosný a&nbsp;v&nbsp;normálních dobách se&nbsp;taktak slušně držel nad vodou. Ale teď nastaly zlé časy, a&nbsp;právě ze&nbsp;šachet jako Nový Londýn horníci utíkali.</span></p>
          <p class="chunk" data-nb-ref-number="57" data-nb-words="584" data-nb-chars="3319"><span class="idea" data-nb-ref-number="57" id="idea57" data-nb-words="584" data-nb-chars="3319">„Spousta tevershallských havířů odešla do&nbsp;Stacks Gate a&nbsp;Whiteoveru,“ vykládala paní Boltonová. „Vy jste ty&nbsp;nové doly ve&nbsp;Stacks Gate, co&nbsp;otevřeli po&nbsp;válce, ještě neviděl, že&nbsp;ne, sire Clifforde? Jé, tam se&nbsp;musíte jednou podívat, to&nbsp;tady ještě nebylo: velká chemická továrna hned u&nbsp;šachty, nevypadá to&nbsp;vůbec jako důl. Vydělávají prý víc na&nbsp;vedlejších chemických výrobcích než na&nbsp;uhlí&nbsp;– už&nbsp;jsem zapomněla kolik. A&nbsp;ty báječné nové domy pro zaměstnance, hotové paláce! Samozřejmě, že&nbsp;to&nbsp;přitáhlo spoustu všelijaké sebranky z&nbsp;celého kraje. Ale uchytila se&nbsp;tam i&nbsp;spousta chlapů z&nbsp;Tevershallu a&nbsp;daří se&nbsp;jim dobře, daleko líp než našim vlastním lidem. Říkají, že&nbsp;s&nbsp;Tevershallem je&nbsp;konec, že&nbsp;je&nbsp;s&nbsp;ním ámen, prý ještě pár let, a&nbsp;bude muset zavřít. A&nbsp;Nový Londýn že&nbsp;zavře první. Namouduši, ani si&nbsp;to&nbsp;nedovedu představit, že&nbsp;by&nbsp;žádná tevershallská šachta nepracovala. Dost zlé je&nbsp;to&nbsp;už&nbsp;při stávkách, ale namouduši, kdyby zavřely nadobro, bylo by&nbsp;to&nbsp;jako konec světa. Ještě když jsem byla mladá holka, platilo to&nbsp;tady za&nbsp;nejlepší důl v&nbsp;kraji a&nbsp;každý byl šťastný, když tady mohl dělat. A&nbsp;teď říkají, že&nbsp;je&nbsp;to&nbsp;loď, která se&nbsp;potápí, a&nbsp;že je&nbsp;nejvyšší čas dostat se&nbsp;odtud. To&nbsp;je&nbsp;přece hrůza! Ale je&nbsp;jich taky samozřejmě spousta, co&nbsp;nikdy neodejdou, dokud nebudou muset. Nejdou jim pod nos tyhle nově zařízené doly, v&nbsp;takové hloubce a&nbsp;se všemi těmi mašinami. Někteří mají prostě strach z&nbsp;těch železných nestvůr, jak jim říkají, z&nbsp;těch bagrů na&nbsp;rubání uhlí, kde vždycky pracovali jen lidi. A&nbsp;taky prý přijde hodně uhlí nazmar. Jenže co&nbsp;se&nbsp;promarní, to&nbsp;se&nbsp;zas ušetří na&nbsp;mzdách, a&nbsp;daleko víc. Za&nbsp;chvíli nejspíš nebudou lidi na&nbsp;zemi k&nbsp;ničemu, všechno obstarají mašiny. Ale někdo zas říká, že&nbsp;tohle lidi vykládali, když se&nbsp;museli rozloučit se&nbsp;starými punčochářskými stavy. Já&nbsp;sama jich ještě pár pamatuju. Ale namouduši, čím víc mašin, tím víc lidí, tak to&nbsp;vypadá! Z&nbsp;tevershallského uhlí prý nejdou vyrobit stejné chemikálie jako ve&nbsp;Stacks Gate, a&nbsp;to mi&nbsp;připadá divné, vždyť od&nbsp;sebe nejsou ani pět kilometrů! Ale říká se&nbsp;to. A&nbsp;kdekdo tvrdí, že&nbsp;je&nbsp;to&nbsp;hanba, když se&nbsp;nic nedělá, aby si&nbsp;chlapi krapet polepšili a&nbsp;aby se&nbsp;zaměstnaly holky. Všechny ty&nbsp;holky, co&nbsp;se&nbsp;dennodenně tahají do&nbsp;Sheffieldu! Namouduši, to&nbsp;by&nbsp;pane bylo něco, kdyby se&nbsp;tevershallské doly zase vzkřísily k&nbsp;životu, když dnes každý říká, že&nbsp;je&nbsp;s&nbsp;nimi ámen, že&nbsp;je&nbsp;to&nbsp;loď, která se&nbsp;potápí, a&nbsp;lidi že&nbsp;by&nbsp;se&nbsp;měli zachránit, jako z&nbsp;potápějící se&nbsp;lodi utíkají krysy. Jenomže lidi toho napovídají! Samozřejmě, za&nbsp;války tady byla konjunktura. Když sir Geoffrey dostal ve&nbsp;firmě vrchní správu a&nbsp;zajistil si&nbsp;nějak natrvalo peníze. Tak se&nbsp;to&nbsp;aspoň říká! Ale teď prý ani páni a&nbsp;majitelé z&nbsp;toho moc nemají. Věřil by&nbsp;tomu někdo? Já&nbsp;si&nbsp;teda vždycky myslela, že&nbsp;doly půjdou pořád až&nbsp;do&nbsp;skonání věků. Kdo by&nbsp;to&nbsp;byl řekl, když jsem byla mladá! Ale Nová Anglie teď zavřela zrovna tak jako Colwick; člověku zrovna naskakuje husí kůže, když prochází tím lesíkem a&nbsp;vidí tu&nbsp;opuštěnou těžní věž mezi stromy a&nbsp;křovím, co&nbsp;ji&nbsp;obrůstá, a&nbsp;ty zrezavělé koleje. Je&nbsp;to&nbsp;jako sama smrt, taková mrtvá šachta. Co&nbsp;bychom si&nbsp;počali, kdyby se&nbsp;Tevershall zavřel? Ani to&nbsp;pomyšlení se&nbsp;nedá snést. Co&nbsp;se&nbsp;tam vždycky hemžilo lidí, když nepočítáme stávky, a&nbsp;ani tehdá se&nbsp;kola větráků nezastavila, leda když vyvezli poníky ze&nbsp;šachty nahoru. Je&nbsp;to&nbsp;vážně divný svět, člověk neví, kam se&nbsp;poděje, než se&nbsp;rok s&nbsp;rokem sejde, namouduši.“</span></p>
          <p class="chunk" data-nb-ref-number="58" data-nb-words="40" data-nb-chars="256"><span class="idea" data-nb-ref-number="58" id="idea58" data-nb-words="40" data-nb-chars="256">Právě řeči paní Boltonové Cliffordovi vdechly novou bojovnost. Jeho příjem z&nbsp;dědictví po&nbsp;otci, jak mu&nbsp;zdůraznila, byl zajištěný, i&nbsp;když nebyl velký. Na&nbsp;dolech mu&nbsp;vlastně nezáleželo. Chtěl dobýt jiný svět, svět literatury a&nbsp;slávy; svět popularity, ne&nbsp;práce.</span></p>
          <p class="chunk" data-nb-ref-number="59" data-nb-words="82" data-nb-chars="547"><span class="idea" data-nb-ref-number="59" id="idea59" data-nb-words="82" data-nb-chars="547">Teď si&nbsp;uvědomil rozdíl mezi úspěchem v&nbsp;popularitě a&nbsp;úspěchem v&nbsp;práci, mezi požitkářským publikem a&nbsp;pracujícím publikem. On&nbsp;jako soukromník dodával svoje povídky požitkářskému publiku. A&nbsp;zaujal je. Jenomže pod vrstvou požitkářského publika ležela vrstva pracujícího lidu, drsná, špinavá a&nbsp;celkově strašná. I&nbsp;ta potřebovala, aby se&nbsp;někdo staral o&nbsp;její potřeby. A&nbsp;starat se&nbsp;o&nbsp;potřeby pracujícího lidu byla daleko drsnější záležitost než v&nbsp;případě požitkářského publika. Zatímco psal své příběhy a&nbsp;„prorážel“ ve&nbsp;světě, Tevershall byl přitištěn ke&nbsp;zdi.</span></p>
          <p class="chunk" data-nb-ref-number="60" data-nb-words="47" data-nb-chars="288"><span class="idea" data-nb-ref-number="60" id="idea60" data-nb-words="47" data-nb-chars="288">Uvědomil si&nbsp;teď, že&nbsp;čubčí bohyně Úspěchu má&nbsp;dvojí hlavní gusto: jedno na&nbsp;lichotky, podkuřování, hlazení a&nbsp;lechtání, kterému vycházejí vstříc spisovatelé a&nbsp;umělci; ale i&nbsp;druhé drsnější gusto na&nbsp;maso a&nbsp;kosti. A&nbsp;maso a&nbsp;kosti pro čubčí bohyni obstarávají muži, kteří sekají peníze v&nbsp;průmyslu.</span></p>
          <p class="chunk" data-nb-ref-number="61" data-nb-words="76" data-nb-chars="478"><span class="idea" data-nb-ref-number="61" id="idea61" data-nb-words="76" data-nb-chars="478">Ano, byly tu&nbsp;dvě velké smečky psů, kteří se&nbsp;o&nbsp;čubčí bohyni prali mezi sebou: smečka lichotníků, kteří jí&nbsp;nabízeli zábavu, povídky, filmy a&nbsp;hry, a&nbsp;druhá smečka, daleko méně okázalá, daleko divočejšího plemene, která jí&nbsp;poskytovala maso, skutečnou podstatu peněz. Pěstění okázalí pejsánci pro zábavu se&nbsp;mezi sebou o&nbsp;přízeň čubčí bohyně tahali a&nbsp;rafali. Ale to&nbsp;nic nebylo proti mlčenlivému boji na&nbsp;život a&nbsp;na smrt, který probíhal mezi těmi nepostradatelnými, mezi dodavateli kostí.</span></p>
          <p class="chunk" data-nb-ref-number="62" data-nb-words="75" data-nb-chars="496"><span class="idea" data-nb-ref-number="62" id="idea62" data-nb-words="75" data-nb-chars="496">Avšak pod vlivem paní Boltonové pocítil Clifford pokušení vrhnout se&nbsp;do&nbsp;téhle druhé rvačky, zmocnit se&nbsp;čubčí bohyně brutálními prostředky průmyslového podnikání. Jaksi mu&nbsp;to&nbsp;zvedlo sebevědomí. Paní Boltonová z&nbsp;něho v&nbsp;jednom směru udělala muže, tak jak se&nbsp;to&nbsp;Connii nikdy nepodařilo. Connie ho&nbsp;držela stranou a&nbsp;vnukala mu&nbsp;rozcitlivělé vědomí jeho vlastních stavů. Paní Boltonová obracela jeho pozornost jenom k&nbsp;vnějším věcem. Uvnitř začal měknout jako kaše. Ale navenek se&nbsp;začal projevovat zdatně.</span></p>
          <p class="chunk" data-nb-ref-number="63" data-nb-words="78" data-nb-chars="408"><span class="idea" data-nb-ref-number="63" id="idea63" data-nb-words="78" data-nb-chars="408">Vzchopil se&nbsp;dokonce k&nbsp;tomu, že&nbsp;se&nbsp;šel zase jednou podívat do&nbsp;dolů, a&nbsp;když už&nbsp;tam byl, dal se&nbsp;v&nbsp;huntu spustit do&nbsp;šachty a&nbsp;pak ho&nbsp;v&nbsp;huntu odvezli štolou na&nbsp;předek. Znovu se&nbsp;mu&nbsp;vynořily v&nbsp;hlavě věci, které se&nbsp;naučil před válkou a&nbsp;o&nbsp;kterých si&nbsp;myslel, že&nbsp;na&nbsp;ně&nbsp;docela zapomněl. Seděl tam zmrzačený v&nbsp;huntu a&nbsp;štajgr mu&nbsp;silnou baterkou ukazoval uhelnou sloj. Clifford skoro nic neřekl. Ale mozek mu&nbsp;začal pracovat.</span></p>
          <p class="chunk" data-nb-ref-number="64" data-nb-words="152" data-nb-chars="1045"><span class="idea" data-nb-ref-number="64" id="idea64" data-nb-words="152" data-nb-chars="1045">Znovu začal číst technické knihy o&nbsp;těžbě uhlí, studoval vládní zprávy a&nbsp;pečlivě pročítal nejnovější studie o&nbsp;těžbě a&nbsp;chemii uhlí a&nbsp;bituminózních břidlic, psané německy. Nejcennější objevy byly samozřejmě pokud možno utajovány. Ale jakmile se&nbsp;člověk tak trochu pustil do&nbsp;výzkumu v&nbsp;oboru uhelné těžby, do&nbsp;studia metod a&nbsp;způsobů, do&nbsp;studia vedlejších produktů a&nbsp;chemických možností uhlí, žasl nad vynalézavostí a&nbsp;skoro nadpřirozenou chytrostí moderního technického ducha, jako by&nbsp;opravdu sám ďábel propůjčil svůj pekelný důvtip vědeckým průmyslovým technikům. Tahle vědecká průmyslová technika byla daleko napínavější než umění, než literatura, než ty&nbsp;ubohé emocionální slabomyslné výlevy. V&nbsp;tomhle oboru se&nbsp;lidé podobali bohům nebo démonům, inspirovaným k&nbsp;objevům a&nbsp;bojujícím za&nbsp;jejich uskutečnění. V&nbsp;téhle činnosti lidé přesahovali jakýkoli vypočitatelný duševní věk. Ale Clifford věděl, že&nbsp;pokud jde o&nbsp;citový a&nbsp;lidský život, jsou tihle samorostlí géniové duševně staří tak třináct let, slabomyslná nedochůdčata. Ten rozpor byl obrovský a&nbsp;děsivý.</span></p>
          <p class="chunk" data-nb-ref-number="65" data-nb-words="37" data-nb-chars="222"><span class="idea" data-nb-ref-number="65" id="idea65" data-nb-words="37" data-nb-chars="222">Ale budiž. Ať&nbsp;lidé klesnou v&nbsp;citovém a&nbsp;humánním ohledu třeba až&nbsp;k&nbsp;všeobecné zblbělosti, Cliffordovi to&nbsp;bylo jedno. K&nbsp;čertu s&nbsp;tím vším! Jeho zajímala technika moderní těžby uhlí a&nbsp;to, jak vytáhnout Tevershall ze&nbsp;šlamastyky.</span></p>
          <p class="chunk" data-nb-ref-number="66" data-nb-words="53" data-nb-chars="317"><span class="idea" data-nb-ref-number="66" id="idea66" data-nb-words="53" data-nb-chars="317">Chodil do&nbsp;dolu každý den, studoval a&nbsp;zapřáhl hlavního ředitele, povrchového i&nbsp;podzemního vedoucího i&nbsp;inženýry do&nbsp;takového kolotoče, že&nbsp;se&nbsp;jim o&nbsp;tom nikdy ani nesnilo. Moc! Cítil, že&nbsp;jím proudí nový pocit moci: moci nad všemi těmihle lidmi, nad stovkami a&nbsp;stovkami uhlokopů. Objevoval něco a&nbsp;bral otěže pevně do&nbsp;rukou.</span></p>
          <p class="chunk" data-nb-ref-number="67" data-nb-words="99" data-nb-chars="591"><span class="idea" data-nb-ref-number="67" id="idea67" data-nb-words="99" data-nb-chars="591">A&nbsp;opravdu vypadal jako znovuzrozený. Teprve <em>teď</em> začínal žít! Až&nbsp;dosud s&nbsp;Connií postupně odumíral v&nbsp;izolaci soukromého života umělce a&nbsp;člověka, který si&nbsp;uvědomuje sám sebe. Ale teď s&nbsp;tím vším pryč! Ať&nbsp;to&nbsp;spí! Cítil prostě, jak do&nbsp;něho z&nbsp;uhlí a&nbsp;ze šachty proudí nový život. Sám zatuchlý důlní vzduch mu&nbsp;svědčil líp než kyslík. Dával mu&nbsp;pocit moci, moci! Něco konečně dělal, a&nbsp;<em>chystal se</em> něco udělat. Chystal se&nbsp;zvítězit, zvítězit; ne&nbsp;jako zvítězil se&nbsp;svou literaturou, kdy si&nbsp;celou soustavou podkopů s&nbsp;vynaložením spousty energie a&nbsp;zloby vybojoval pouhou popularitu. Teď chtěl mužné vítězství.</span></p>
          <p class="chunk" data-nb-ref-number="68" data-nb-words="47" data-nb-chars="303"><span class="idea" data-nb-ref-number="68" id="idea68" data-nb-words="47" data-nb-chars="303">Nejdřív si&nbsp;myslel, že&nbsp;řešení je&nbsp;v&nbsp;elektřině: v&nbsp;přeměně uhlí v&nbsp;elektrickou energii. Pak dostal nový nápad. Němci vynalezli novou lokomotivu s&nbsp;automatickým přikladačem, která nepotřebovala topiče. A&nbsp;muselo se&nbsp;v&nbsp;ní topit novým palivem, které hořelo za&nbsp;zvláštních podmínek v&nbsp;malých dávkách při vysokém žáru.</span></p>
          <p class="chunk" data-nb-ref-number="69" data-nb-words="44" data-nb-chars="322"><span class="idea" data-nb-ref-number="69" id="idea69" data-nb-words="44" data-nb-chars="322">Právě myšlenka nového koncentrovaného paliva, které hoří s&nbsp;úpornou pomalostí žhavým žárem, zaujala Clifforda nejdřív. Takové palivo potřebuje k&nbsp;hoření ještě nějaký vnější podnět, nejen pouhý přívod vzduchu. Začal experimentovat a&nbsp;sehnal si&nbsp;jako pomocníka jistého chytrého mládence, který se&nbsp;osvědčil jako znamenitý chemik.</span></p>
          <p class="chunk" data-nb-ref-number="70" data-nb-words="34" data-nb-chars="186"><span class="idea" data-nb-ref-number="70" id="idea70" data-nb-words="34" data-nb-chars="186">A&nbsp;triumfoval. Konečně se&nbsp;dostal sám ze&nbsp;sebe. Splnila se&nbsp;mu&nbsp;celoživotní tajná touha osvobodit se&nbsp;sám od&nbsp;sebe. Umění mu&nbsp;to&nbsp;nesplnilo. Umění to&nbsp;jen zhoršilo. Ale teď, teď se&nbsp;mu&nbsp;to&nbsp;podařilo.</span></p>
          <p class="chunk" data-nb-ref-number="71" data-nb-words="36" data-nb-chars="211"><span class="idea" data-nb-ref-number="71" id="idea71" data-nb-words="36" data-nb-chars="211">Ani si&nbsp;neuvědomoval, do&nbsp;jaké míry ho&nbsp;podpírá paní Boltonová. Nevěděl, jak velice na&nbsp;ní&nbsp;závisí. Ale přesto bylo zřejmé, že&nbsp;když byl s&nbsp;ní, hlas mu&nbsp;klesal do&nbsp;nenuceného důvěrného rytmu, skoro až&nbsp;trochu plebejského.</span></p>
          <p class="chunk" data-nb-ref-number="72" data-nb-words="91" data-nb-chars="501"><span class="idea" data-nb-ref-number="72" id="idea72" data-nb-words="91" data-nb-chars="501">Ke&nbsp;Connii byl poněkud škrobený. Cítil, že&nbsp;jí&nbsp;zůstal dlužen všechno, všechno, a&nbsp;choval se&nbsp;k&nbsp;ní s&nbsp;největší úctou a&nbsp;ohleduplností, pokud ho&nbsp;ona respektovala alespoň navenek. Ale bylo očividné, že&nbsp;z&nbsp;ní má&nbsp;tajnou hrůzu. Nový Achilles v&nbsp;něm měl svou patu, a&nbsp;ranou do&nbsp;té&nbsp;paty ho&nbsp;mohla žena, žena jako Connie, jeho manželka, osudně ochromit. Žil v&nbsp;jisté napůl servilní hrůze před ní&nbsp;a&nbsp;byl k&nbsp;ní neobyčejně roztomilý. Ale když s&nbsp;ní mluvil, bylo mu&nbsp;v&nbsp;hlase cítit určité napětí a&nbsp;začínal v&nbsp;její přítomnosti mlčet.</span></p>
          <p class="chunk" data-nb-ref-number="73" data-nb-words="45" data-nb-chars="234"><span class="idea" data-nb-ref-number="73" id="idea73" data-nb-words="45" data-nb-chars="234">Jenom když byl sám s&nbsp;paní Boltonovou, připadal si&nbsp;opravdu jako pán a&nbsp;velitel a&nbsp;mluvil skoro právě tak nenuceně a&nbsp;upovídaně jako ona sama. A&nbsp;nechal se&nbsp;od&nbsp;ní&nbsp;holit a&nbsp;omývat houbou po&nbsp;celém těle, jako by&nbsp;byl dítě, opravdu jako malé dítě.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./milenec_lady_chatterloyove_014.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>